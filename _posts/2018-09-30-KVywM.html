--- 
title: "بالاخره این معماری اسلامی چه هست؟" 
authors: taheri 
types: blog 
featured: false
featureImg: "/assets/img/posts/KVywM.jpg" 
slug: KVywM 
gallery: 
- image_path: "/assets/img/posts/KVywM.jpg" 
  title: "بالاخره این معماری اسلامی چه هست؟" 
- image_path: "/assets/img/posts/KVywM-1.jpg" 
  title: "تصویر یک: منارۀ قوصون، نگاره‌ای از پاسکال زاویر کست، (Architecture Arabe ou Monuments du Kaire mésurés et dessinés de 1818 à 1826, Paris: Firmin-Didot, 1839)" 
- image_path: "/assets/img/posts/KVywM-2.jpg" 
  title: "تصویر دو: مقبرۀ شیخ ظفیر، رایماندو، ۱۹۰۵-۱۹۰۶، عکس از نویسنده" 
- image_path: "/assets/img/posts/KVywM-3.jpg" 
  title: "تصویر سه: مالاس عبدالرزاق، ادارۀ مرکزی شرکت آب فیجه ، دمشق، ۱۹۳۷-۱۹۴۲، عکس از نویسنده" 
- image_path: "/assets/img/posts/KVywM-4.jpg" 
  title: "تصویر ۴: حسن فتحی، روستای گورنای‌نو، مصر، ۱۹۴۵ تا ۱۹۴۸، عکس از چانت اوادیسیان ، بنیاد فرهنگی آقاخان" 
- image_path: "/assets/img/posts/KVywM-5.jpg" 
  title: "تصویر شمارۀ پنج: ترمینال حج، جده، ۱۹۸۲، عکس: جایزۀ معماری آقاخان شرکت Skidmore, Owings and Merrill" 
- image_path: "/assets/img/posts/KVywM-6.jpg" 
  title: "تصویر شمارۀ ۶: I.M.Pei، موزۀ هنر اسلامی قطر، ۲۰۰۹، عکس از آنه د هنینگ، آقاخان" 
 
--- 
<p><strong>مقدمۀ مترجم:</strong><br />ناصر رباط استاد کرسی آقاخان در دانشگاه اِم&zwnj;آی&zwnj;تی است و مدیریت برنامۀ معماری اسلامی آقاخان در اِم&zwnj;آی&zwnj;تی نیز با اوست. سلایق پژوهشی او در جرگه&zwnj;های تاریخ و تاریخ&zwnj;نگاری هنر و معماری و فرهنگ اسلامی، مطالعات پسااستعماری، و شهرهای معاصر مسلمانان می&zwnj;گنجد. ناصر رباط تاکنون بیش از هشتاد مقاله و کتاب تألیف کرده است. از میان کتاب&zwnj;هایش می&zwnj;شود به ارگ قاهره: تفسیری بدیع از معماری مملوکان[1] (Leiden, 1995)، فرهنگ معماری و معماری فرهنگ[2] (بیروت، ۲۰۰۲)، شهرهای مُرده (دمشق، ۲۰۱۰)، تاریخ مملوک از گذرِ معماری: معماری و فرهنگ و سیاست در میان مملوکان مصر و سوریه[3] (لندن، ۲۰۱۰) اشاره کرد.</p>
<p>آنچه اینک ملاحظه می&zwnj;کنید، ترجمه&zwnj;ای است از مقالۀ ناصر رباط که در سال ۲۰۱۲ منتشر شد. او ویراست دیگری از این مقاله را پیش&zwnj;تر (در سال ۲۰۱۱) منتشر کرده بود؛ نسخۀ مزبور درواقع مقاله&zwnj;ای بود که رباط برای کاتالوگی نوشت که با &laquo;نمایشگاه سفرنامۀ موزۀ آقاخان&raquo; همراه بود: گنجینه&zwnj;های موزۀ آقاخان: معماری در هنرهای اسلامی (به&zwnj;ویراست مارگارت گِرِیوز و بنوئیت جنود).[4] در سال ۲۰۱۲ او این مقاله را بازنگری کرد و برای چاپ به مجلۀ تاریخ&zwnj;نگاری هنر فرستاد؛ این مقاله نیز در شمارۀ ششم مجلۀ تاریخ&zwnj;نگاری هنر به چاپ رسید.[5]</p>
<p>&nbsp;</p>
<p><strong>بالاخره این معماری اسلامی چه هست؟[6]</strong><br /><strong>&nbsp;نوشتۀ ناصر رباط</strong><br /><strong>ترجمۀ محمدمهدی طاهری</strong></p>
<p><strong>&nbsp;</strong></p>
<p>بیست&zwnj;ویک سال است که در دانشگاه اِم&zwnj;آی&zwnj;تی[7]، معماری اسلامی درس می&zwnj;دهم. کلاس&zwnj;های من عمدتاً دو گونه از دانشجویان را جذبِ خود می&zwnj;کند: گونۀ اول متشکل از آن دانشجویانی است که معماری اسلامی را چونان میراث خود می&zwnj;پندارند: دانشجویان مسلمان از سرتاسر جهان، دانشجویان مسلمانِ امریکایی، و دانشجویان غیرمسلمانِ عرب&zwnj;امریکایی. در گونۀ دوم دانشجویانی هستند که معماری اسلامی را عجیب و اسرارآمیز و از منظر زیبایی&zwnj;&zwnj;شناختی شگفت&zwnj;انگیز تصور می&zwnj;کنند، معماری&zwnj;ای که عطری &laquo;از سرزمین&zwnj;های دور&raquo;[8] به مشام می&zwnj;رساند. تصور این گروه اخیر عمدتاً برآمده از قصه&zwnj;هاست (نسل متقدم هزارویک&zwnj;شب[9] را می&zwnj;شناختند و این نسل جدید فیلم &laquo;علائدین&raquo;[10] والت&zwnj;دیزنی را دیده&zwnj;اند) و مجذوب و تاحدی فریفتۀ آن داستان&zwnj;ها هستند.</p>
<p>این دو گونۀ دانشجویان، مدلی کوچک&zwnj;شده و شاید بازتابی اندکی خنده&zwnj;دار از وضعیت کنونی معماری اسلامی، چه در دانشگاه&zwnj;ها چه در ساختمان&zwnj;سازی&zwnj;هاست. بی&zwnj;تردید دو فرقۀ مقتدر این عرصه، گیرم که خودشان زیر بار این عنوان&zwnj;ها نمی&zwnj;روند، یکی فرقۀ هنرشناسان است و دیگری فرقۀ سرسپردگان. نیز هیچ&zwnj;کدام از این دو، هنرشناسان و سرسپردگان، از فرقۀ دیگر به&zwnj;صورت کامل تبرّی نمی&zwnj;جوید و همچنین ادعای نمایندگی انحصاری این عرصه را ندارد. در اوایل سدۀ نوزدهم برای نخستین بار از عبارت &laquo;معماری اسلامی&raquo; بهره بردند و از آن زمان تاکنون، داستان تکوین و ترقی این دو فرقه و مسیری که پیموده&zwnj;اند راهِ دیگر ارائۀ سِیر تحول زمینۀ پژوهشی معماری اسلامی است. این داستان، هم به&zwnj;خودی&zwnj;خود گیرایی دارد و هم آنچه دربارۀ خودش می&zwnj;گوید جذّاب است. متن حاضر بخشی از مجلدی است که به تاریخ&zwnj;نگاری تاریخ هنر و معماری اسلامی اختصاص یافته است، در این بافتار، ردیابی خاستگاه این دو گرایش در ساختمان&zwnj;سازی و مطالعۀ معماری اسلامی به من اجازه می&zwnj;دهد که موضع تحلیلی خودم را در ارتباط با، به&zwnj;تعبیر تفسیرِ مناقشه&zwnj;انگیز اخیراً عرضه&zwnj;شده&zwnj;ای، &laquo;زمینۀ دست&zwnj;وپاگیر&raquo;[11] هنر و معماری اسلامی تبیین کنم.</p>
<p>نخست سخن اینکه مطالعۀ معماری جهان اسلام پروژه&zwnj;ای اروپایی مربوط به دوران پساروشنگری بود. آغازگران این مطالعه، سفر معماران و هنرمندان و طرّاحانی بودند که در آغاز نخستین مداخلات اروپایی&zwnj;ها، به &laquo;مشرق&raquo;&nbsp;رفتند و در جست&zwnj;وجوی ماجراجویی و اشتغال و هیجانِ خیال&zwnj;پردازی&zwnj;های مرتبط با آن سرزمینِ اسرارآمیز بودند. آن&zwnj;ها شهرها و محوطه&zwnj;هایی را دیدند که عمدتاً در اسپانیا، ترکیه، بیت&zwnj;المقدس، مصر و هند قرار داشتند؛ ساختمان&zwnj;های سالم و مخروبۀ این شهرها را اندازه&zwnj;برداری و ترسیم کردند و کاتالوگ&zwnj;هایی تأثیرگذار به چاپ رساندند. این کاتالوگ&zwnj;ها آغازگر معرفی آن میراث معماری پُرمایه به اروپایی&zwnj;ها شدند، معماری&zwnj;ای که تا آن زمان برای اروپایی&zwnj;ها کاملاً ناشناخته بود (تصویر یک).[12] اما این&zwnj;ها در حالی سرگرم مطالعۀ این معماری شدند که هیچ سرمشقی برای فهمیدن و تعیین جایگاه آن در اختیار نداشتند؛ بنابراین با عبارت&zwnj;های متنوعی سروکلّه زدند که با مرکزیّت اروپا ساخته می&zwnj;شدند، عبارت&zwnj;هایی همچون &laquo;ساراسنی&raquo;[13]، &laquo;محمدی&raquo;، &laquo;مراکشی&raquo; و البته &laquo;شرقی&raquo;؛ تا آنکه حوالی دهه&zwnj;های واپسین قرن نوزدهم، عبارت &laquo;معماری اسلامی&raquo; تثبیت شد. بدین&zwnj;طریق سازوکاری برای ایجاد یک رشتۀ تاریخی وابسته&zwnj;به معماری آماده شد که معماری اسلامی را چونان نمود عینی اسلام توصیف می&zwnj;کرد؛ هرچند از خودِ اسلام هم تعریفی همگن نداشتند. این نخستین موضوع مجادله&zwnj;انگیز در تعریف زمینۀ معماری اسلامی شد؛[14] جدلی که هنوز هم پس&zwnj;زمینۀ هر مباحثه&zwnj;ای در عرصۀ معماری اسلامی یا در رشتۀ گسترده&zwnj;تر تاریخ هنر را شکل می&zwnj;دهد: مباحثه&zwnj;هایی که بخواهند ساختار و کران&zwnj;نماهای شناخت&zwnj;شناسانۀ این زمینه را با دوران نقدِ پسااستعماری و با جهانی&zwnj;سازی سازگار کنند.[15]</p>
<p>دومین موضوعی که در تعریف معماری اسلامی جدل&zwnj;آفرینی کرده است، چارچوب زمانی آن است.[16] تا دو نسل پیش، دانشورانْ معماری اسلامی را سنتی از دوران گذشته می&zwnj;دانستند که با شروع استعمار و نیز دو پدیدۀ ملازمش، غربی&zwnj;شدگی و مدرنیزاسیون، در اواخر سدۀ هجدهم و در سدۀ نوزدهم، از خلاقیت و از سازندگی افتاده بود. به دلیلی نامعلوم، قدری ناسازگاری بین معماری اسلامی و مدرنیسم موردِ&zwnj;قبول عام بود؛ برهمین&zwnj;اساس وقتی معماری مدرن از راه رسید (که در اینجا مرادم از معماری مدرن، معماری هر دو قرن نوزدهم و بیستم است) بلافاصله سایۀ سنگینش را بر سر معماری اسلامی فکند و جای او را گرفت. نتیجه این شد که معماری دوران استعمار و سپس معماری دوران استقلال را &laquo;اسلامی&raquo; نشمردند، بلکه آن را مدرن یا دورگۀ فرهنگی قلمداد کردند. بنابراین مطالعۀ این معماری هم در جرگۀ تبحر مدرنیست&zwnj;ها یا متخصصان امر قرار گرفت.[17] مدرنیست&zwnj;ها و متخصصان هم&zwnj;سو شدند و معماری معاصر یا معماری نزدیک&zwnj;به&zwnj;معاصری که در اقصی&zwnj;نقاط جهان اسلام ساخته می&zwnj;شد، چشم هیچ&zwnj;کدام را نگرفت: بی&zwnj;توجهی مدرنیست&zwnj;ها، که عمدتاً مرد بودند و فقط تک&zwnj;وتوکی زن در بین آن&zwnj;ها یافت می&zwnj;شد، از این رو بود که این معماری را زیاده تقلیدی می&zwnj;دانستند، به&zwnj;حدی&zwnj;که توجه پژوهشی را توجیه نمی کرد؛ و روی خوش نشان ندادن متخصصان موضوع به معماری معاصر کشورهای جهان اسلام هم به این دلیل بود که محیط مصنوع را صرفاً آن پیشینۀ راکدی می&zwnj;دانستند که در آن رویدادهای مهم&zwnj;تری، که حقیقتاً ارزش پژوهش داشتند، رخ داده بود.</p>
<p>به این ترتیب بود که &laquo;معماری اسلامی&raquo; به معماری منطقۀ وسیعی اطلاق شد که امروزه حدود پنجاه کشور را در بر می&zwnj;گیرد، کشورهایی که اکثریتی مسلمان یا اکنون در آن زندگی می&zwnj;کنند یا روزگاری در آن زندگی می&zwnj;کرده&zwnj;اند؛&nbsp;ازدیگر&zwnj;سوی&nbsp;دوران تفوق و تسلط معماری اسلامی را نیز تقریباً از اواخر سدۀ هفتم تا اوایل سدۀ هجدهم در نظر گرفتند.</p>
<p>اما این&zwnj;ها صرفاً وضعیت جغرافیایی و تاریخی معماری اسلامی است. دانشورانِ این عرصه هنوز به برساخت مجموعه&zwnj;ای از معیارهای معماری درون&zwnj;زادی نیاز دارند تا این معماری را تمیز دهند و آن را به&zwnj;خودی&zwnj;خود قابلِ&zwnj;شناسایی کنند. روی&zwnj;هم&zwnj;رفته آن دانشورانِ پیشین در پی خصیصه&zwnj;های مشترک شکلی بوده&zwnj;اند. بعضی&zwnj;شان مثل ژُرْژ مارسه[18] نگاهی امپرسیونیستی به معماری اسلامی دارند و می&zwnj;گویند قاعدتاً باید به&zwnj;آسانی بشود هنر و معماری اسلامی را صرفاً براساس مدلول&zwnj;های بصری آن بازشناسی کرد.[19] مارسه به&zwnj;قصد اثبات گزاره&zwnj;اش چنین گفته که اگر تحصیل&zwnj;کرده&zwnj;ای در میان انبوهی از عکس&zwnj;های بناهای سرتاسر جهان بگردد، به&zwnj;راحتی می&zwnj;تواند مصداق&zwnj;های معماری اسلامی را از میان آن&zwnj;ها تشخیص دهد. بعضی دیگر، همچون اِنْسْتْ گوبه[20] در مقاله&zwnj;ای مختصر اما اثرگذار، معماری اسلامی را مجموعه&zwnj;ای از مشخصه&zwnj;های معماری و فضایی، مثلاً درون&zwnj;گرایی، تعریف کرد و این مشخصه&zwnj;ها را از امور &laquo;ذاتی اسلام به&zwnj;مثابۀ یک پدیدار فرهنگی&raquo; دانست.[21] بااین&zwnj;همه سایرین تعریفی دیگر را ترجیح می&zwnj;دهند که می&zwnj;شود آن را صرفاً تعریفی قابلِ&zwnj;استفاده، یا به&zwnj;عبارتِ&zwnj;دقیق&zwnj;تر تعریفی آماری، نام نهاد. گیرم که اُلِگ گرابار در همۀ عمر با تعریف فرهنگ&zwnj;محورانه از معماری اسلامی سروکله زده باشد، احتمالاً او شاخص&zwnj;ترینِ این عمل&zwnj;گراها[22] است. زیرا در چند جا گفته که معماری اسلامی آن معماری&zwnj;ای است که یا به&zwnj;دست مسلمانان برای مسلمانان ساخته می&zwnj;شود، یا در کشورهای اسلامی ساخته می&zwnj;شود، یا در جاهایی ساخته می&zwnj;شود که مسلمانان امکان بیان استقلال فرهنگی&zwnj;شان در قالب معماری را دارند.[23] این تعریف به مطالعۀ معماری اسلامی این امکان را می&zwnj;دهد که مدعی عرصه&zwnj;هایی وسیع، سنت&zwnj;های هنری پردامنه، سبک&zwnj;ها و نیز دوره&zwnj;های گسترده&zwnj;ای (که دوره&zwnj;های مدرن و معاصر را هم در بر می&zwnj;گیرد) شود و گاه حتی به&zwnj;قصد دستیابی به جلوه&zwnj;ای جهانی، از افتراقات فرهنگی و مذهبی فراتر رود.</p>
<p>تعریف مزبور تخصیص عنوان &laquo;معماری اسلامی&raquo; به آن معماری را می&zwnj;پذیرد اما این تعریفِ کاملاً حساب&zwnj;شده، آشکارا غیرمذهبی است. درواقع حتی از شمردن مذهب چونان مقوله&zwnj;ای هستی&zwnj;شناسانه یا معیاری برای دسته&zwnj;بندی نیز دوری می&zwnj;گزیند و درعوض، در جست&zwnj;وجوی وحدت در رویکردهای فرهنگی مشترک به زیبایی&zwnj;شناسی و حساسیت&zwnj;های فضایی است: چه خاستگاه این دو، مذهب باشد چه نباشد. این رویکرد فرهنگی مشترک از همۀ مرزبندی&zwnj;های مذهبی و قومی و ملی گذر می&zwnj;کند و این همه را زیر ردای جهانِ اسلام بزرگ&zwnj;تری می&zwnj;نشاند که به بیان&zwnj;های مشابهی در معماری رسیده&zwnj; است. چنین خوانشی، فهم مسلط محفل&zwnj;های دانشگاهی غربی از معماری اسلامی است و بر ریشه&zwnj;های خردگرایانه و سکولاریسم انسان&zwnj;محورانۀ دو عرصۀ شرق&zwnj;شناسی و تاریخ هنر مُهر تأکیدی می&zwnj;نهد؛ عرصه&zwnj;هایی که از پس&zwnj;وپشتش، هنر و معماری اسلامی سر بر می&zwnj;آورد.[24] در میان دانشجویان تاریخ معماری اسلامی، این حرف&zwnj;های اخیر پسند آنانی می&zwnj;افتد که یا از اساس، از سر علم&zwnj;دوستی جذب رشته شده&zwnj;اند یا انتخابی بر پایۀ صاحب&zwnj;نظری کرده&zwnj;اند: آنان که معماری اسلامی، اندیشه&zwnj;گاهشان بوده؛ یا آنان که معماری اسلامی را از لحاظ زیبایی&zwnj;شناسی ستودنی، نیز درخور ژرف&zwnj;اندیشی، یا واکاوی برشمرده&zwnj;اند. اما خوانش اخیر از معماری اسلامی را آن جماعتی هیچ خوش نمی&zwnj;دارند که در پی بهره&zwnj;وری از آن به&zwnj;قصد هویت&zwnj;بخشی به خویش&zwnj;اند یا مایل&zwnj;اند بر چنان شالوده&zwnj;ای، سنتی زنده برسازند که ریشه&zwnj;های فرهنگی&zwnj;اش مجزا و مستقل است.</p>
<p>تعریف مزبور به وجه &laquo;اسلامی&raquo; معماری اسلامی وقعی نمی&zwnj;نهد؛ بااین&zwnj;حال این کاستی تا دهۀ ۱۹۷۰چندان به چشم نمی&zwnj;آمد. اما در این زمان بود که دو مطالبۀ درهم&zwnj;تنیده، بیش&zwnj;وکم هم&zwnj;زمان، در دو قلمرو منفصل سر بر آوردند. نخست تعداد فزایندۀ دانشجویان مسلمانی بود که در دانشگاه&zwnj;های غربی، تاریخ معماری اسلامی می&zwnj;خواندند و معماری اسلامی را میراث زندۀ خود می&zwnj;دیدند که مداوم و بی&zwnj;وقفه تا زمان حاضر در جریان بوده است.[25] و دوم آن معمارانی که در جهان اسلام معماری می&zwnj;کردند و بسیاری از آن&zwnj;ها، و نه همۀ آن&zwnj;ها، مسلمان بودند. این معماران معماری اسلامی تاریخی و بومی خود را بازیابی کردند و در پی جای&zwnj;گذاری مجدد آن در خزانۀ طرح&zwnj;هایشان برآمدند؛ در این جایگزینی، معماری اسلامی نه یک منبع مناسبتی ظاهرین و تزئینی، بلکه بخش بنیادین شناخت بود.[26]</p>
<p>البته تا قبل از ۱۹۷۰ در جهان اسلام هم عده&zwnj;ای محصل معماری اسلامی بودند. دراقع تعداد قابل&zwnj;توجهی از آن&zwnj;ها در ترکیه، مصر، ایران، عراق، جمهوری&zwnj;های اسلامی شوروی، و با تعدادی کمتر در هند، از همان دهۀ ۱۹۴۰ شکوفا شدند. بسیاری هم در دانشگاه&zwnj;های غربی درس خواندند، بیشتر در پایتخت&zwnj;های کشورهای مستعمره&zwnj;دار اروپایی: پاریس و لندن؛ و گاه در برلین و ویَن و مسکو و لنینگراد. مابقی هم با پژوهشگران غربی&zwnj;ای درس خواندند که در کشورهای اسلامی کار و زندگی می&zwnj;کردند.[27] این پژوهشگران بومی، به&zwnj;رغم معلمان غربی&zwnj;شان، معماری اسلامی یا انواع منطقه&zwnj;ای آن را میراث خود می&zwnj;دانستند و به آن مفتخر بودند. اما با اندیشۀ غالب هم&zwnj;نظر بودند که این میراث، دیگر زنده نیست. به&zwnj;این&zwnj;ترتیب کارهای اینان از منظر مفهوم&zwnj;پردازی چندان تفاوتی با کارهای معلمان و همکاران غربی&zwnj;شان نداشت زیرا هر دو معماری اسلامی را کاملاً تاریخی می&zwnj;دانستند. خدمت عمدۀ آن&zwnj;ها به مطالعۀ معماری اسلامی، بررسی نزدیک&zwnj;تر منابع دست&zwnj;اول، در جست&zwnj;وجوی چاشنی&zwnj;های محلی به معماری اسلامی در کشور یا در قوم خودشان بود؛ راهی که به تعریف&zwnj;های متناقض از معماری اسلامی ملی و معماری اسلامی منطقه&zwnj;ای انجامید. مصداق&zwnj;ها که بسیار پرشمار هستند؛ اما محرزترین تاریخ&zwnj;های ملی&zwnj;گرایانه، مطالعات معماری ایرانی&zwnj;ها و ترک&zwnj;ها بود که عمدتاً در ایران و ترکیه نگاشته شدند. نگارندگان این تاریخ&zwnj;ها یا تاریخ&zwnj;نگاران محلی بودند یا غربی&zwnj;هایی که تحت حمایت دولت&zwnj; فعالیت می&zwnj;کردند.[28] بااین&zwnj;حال گرایش به منطقه&zwnj;گرایی در میان خروجی&zwnj;های عرصۀ مطالعات هنر و معماری اسلامی ضعیف بود و البته ناشناس نیز ماند، زیرا زور آن دسته از پژوهش&zwnj;هایی بر مطالعات منطقه&zwnj;گرایانه چربید که معماری اسلامی را چونان حوزه&zwnj;ای وحدت&zwnj;مند می&zwnj;دانستند؛ حوزه&zwnj;ای که سرتاسر جهان اسلام را در نوردیده و به مرزهای ملی بی&zwnj;توجه است.</p>
<p>در دهه&zwnj;های ۱۹۶۰ و ۱۹۷۰، جهان&zwnj;بینی&zwnj;های متفاوتی انگیزانندۀ گروهی از پژوهشگرانِ مستعد به عرفان شد. این پژوهشگران یا مسلمانان غربی بودند یا مسلمانانِ درس&zwnj;خوانده در غرب، و در جست&zwnj;وجوی فهم هنر و معماری اسلامی از خلال سنت عرفان اسلامی بودند. آن&zwnj;ها موضعی کاملاً محصورکننده، جهان&zwnj;شمول، و پان&zwnj;اسلامی اتخاذ کردند. سرشناس&zwnj;ترین آن&zwnj;ها یکی فیلسوف ایرانی سیدحسن نصر بود و دیگری پژوهشگر مسلمان سوییسی تیتوس بورکهارت[29]. این دو مجموعه&zwnj;ای از کتاب&zwnj;ها را به چاپ رساندند که هنر و معماری اسلامی را تجلی نمادین اسلامی متعالی[30]، و به&zwnj;بیان دقیق&zwnj;تر، یکپارچه و فراتاریخی معرفی می&zwnj;کرد.[31] اما این رستگاری&zwnj;باوران[32]، از آن چارچوب خاص تاریخ متعارف معماری اسلامی که خودْ میراث نیاکان غربی&zwnj;اش&zwnj; بود، دوری نگزیدند. بلکه برعکس، اتفاقاً آن&zwnj;ها در آن تاریخِ متعارف جان تازه&zwnj;ای دمیدند؛ زیرا با متعالی&zwnj;سازی و ذاتی&zwnj;سازی معماری اسلامی، آن را در برابر قرارگیری در موقعیت تاریخی خودش قرار دادند و نیز در برابر نقد، مصون و رسوخ&zwnj;ناپذیرش کردند.</p>
<p>معماری اسلامی در ساختمان&zwnj;سازی مدرن<br />این جلوه&zwnj;گاه در دنیای ساختمان&zwnj;سازی اندکی متفاوت بود. در نیمۀ دوم سدۀ نوزدهم، پای نخستین معماران غربی به پایتخت&zwnj;های شاهان کشورهای اسلامی باز شد؛ شهرهایی نظیر استانبول، قاهره، دهلی و تهران، اندکی بعد این معماران غربی به پایتخت&zwnj;های کوچک&zwnj;تری همچون ربات و دمشق و بخارا هم راه پیدا کردند.[33] کارفرمایان این معماران عمدتاً یا حاکمان محلی بودند یا در زمرۀ بازرگانان بین&zwnj;المللی جای می&zwnj;گرفتند؛ که این گروه دوم خودْ تحتِ&zwnj;حمایت دولت&zwnj;های استعمارگر بودند. بعضی از آن&zwnj;ها سبک&zwnj;هایی را به جوامع اسلامی معرفی کردند که در اروپا متداول بود؛ سبک&zwnj;هایی همچون نئوکلاسیک، نئوباروک، آرت&zwnj;نو، آرت&zwnj;دکو، و حتی سبک&zwnj;های مدرنیستی را در طرح&zwnj;هایشان به کار بستند. شاید مُراد آن&zwnj;ها در بهره&zwnj;گیری از این سبک&zwnj;ها این بود که بر به&zwnj;روز بودن خودشان، و مهم&zwnj;تر از خودشان، بر به&zwnj;روز بودن کارفرماهایشان تصریح کنند (شکل دو).</p>
<p>دیگر معماران این دوره سعی کردند که در طرح&zwnj;هایشان به معماری تاریخی ارجاع بدهند؛ به&zwnj;گونه&zwnj;ای&zwnj;که طرح&zwnj;هایشان ارتباطی با فرهنگ و تاریخِ مکانِ ساخته&zwnj;شدنشان داشته باشد. با وجود چنین نیّتی در ذهن بود که آن&zwnj;ها اجزا و مؤلفه&zwnj;های ساختمانی و تزئینی را از شماری از سنت&zwnj;های معماری قرض گرفتند؛ گاه وام&zwnj;دارِ سنت&zwnj;های اسلامی می&zwnj;شدند و گاه مقروض سنت&zwnj;های معماری پیش&zwnj;ازاسلام، و آن&zwnj;ها را در قالب نئوسبک&zwnj;ها ممزوج می&zwnj;کردند: نئومملوک[34]، نئومراکشی[35]، نئوساراسنیک[36] (یا هندوساراسنیک)[37]، همچنین نئوفرعونی[38]، نئوساسانی[39]، نئوهتیتی[40]. اما چنین معماران و نیز آن دسته از پژوهشگرانی که در ارتباط با این معماران بودند، سنت&zwnj;های ساختمانی این&zwnj;چنینی را (که معماری اسلامی را هم در بر می&zwnj;گرفت) سنتی از گذشته می&zwnj;دانستند که راهی به زمانۀ مدرن نبرده&zwnj;اند. به همین دلیل بود که پیش از امتزاج مؤلفه&zwnj;های فضایی یا شکلی آن&zwnj;ها با مجموعه&zwnj;سبک&zwnj;های جدید، باید مستندنگاری و واکاوی و طبقه&zwnj;بندی می&zwnj;شدند. این تحلیل&zwnj;ها پیرو راه&zwnj;ورسم مستقر در غرب رفتند و خصوصاً &laquo;تحفه&zwnj;هایی از یونان و رومِ&raquo;[41] مدرسۀ بوزار را الگو قرار دادند. درواقع سبک&zwnj;های احیایی&zwnj;ای که در نتیجۀ این کنش&zwnj;ها ایجاد شدند فرق چندانی با سبک&zwnj;های احیایی غربی نداشتند؛ جز اینکه دستۀ نخست مرجع &laquo;اسلامی&raquo; داشت (شکل سه).[42]</p>
<p>بعضی معماران بومی با قرض و تقلید بر سر مِهر نبودند. آن&zwnj;ها در پی معماری&zwnj;ای بودند که کاملاً برآمده از خودشان باشد؛ معماری&zwnj;ای که بازنمای فرهنگشان از محرومیت&zwnj;های ایجابی قانون&zwnj;های استعماری باشد، فرهنگی که بعد از دهه&zwnj;ها یا در بعضی نمونه&zwnj;ها بعد از سده&zwnj;ها دوباره سرِ حال آمده بود. در این زمان کشورِ این معماران در تقلا به&zwnj;قصد استقلال&zwnj;جویی از اروپا یا امپریالیسم عثمانی&zwnj;ها و نیز در تلاش برای خودی&zwnj;نشان&zwnj;دادن در میان دولت&zwnj;های مدرن بود؛ این وضع در پیوند با دغدغۀ معماران مزبور قرار گرفت و آن را به اوج رسانید. گفتمانی درحال&zwnj;تکوین معطوف&zwnj;به معماریِ اسلامی&zwnj;ای که زنده و موجود بود، در همراهی با گفتمان&zwnj;های هم&zwnj;گامی به&zwnj;نفع معماری بومی و اقلیمی، دو ارمغان برای این معماران داشت: نخست تصدیقنامه&zwnj;ای برای معماری سنتی پویا و پیشااستعماری&zwnj;ای که درواقع هیچ&zwnj;گاه پژمرده و پلاسیده نمی&zwnj;شود؛ و دیگر، بنیانی برای معماریِ ملّی پسااستعماری&zwnj;ای که از همین خاک بومی حاصلخیز خواهد رست.[44] آن مؤلفه&zwnj;های ساختمانی&zwnj;ای که معمولاً به معماری اسلامی نسبت داده می&zwnj;شدند، اهمیتی ویژه داشتند؛ عناصری همانند میان&zwnj;سرا و بادگیر و گنبدهای جناغی، که وضوح فرهنگی و اجتماعی را مجسّم و تداوم شکلی را محقَق می&zwnj;کرد. این عناصر محصول بازیابی رفتارهای اقلیمی و تاریخی خودِ آن ملت&zwnj;ها بودند، که به خدمت گرفته می&zwnj;شدند تا در زمانِ پس از استقلال و مستعمره&zwnj;زدایی، بیان معمارانۀ جدیدی از هویت فرهنگی و وحدت ملی باشند. شاید نخستین نمونۀ آگانه و حساب&zwnj;شدۀ &laquo;بومی&zwnj;گزینی&raquo; را بشود کارهای معمار ژرف&zwnj;اندیش[45] مصری، حسن فتحی (۱۹۰۰ تا ۱۹۸۹) برشمرد.[46] استفادۀ او از معماری بومی مصر، ریشه&zwnj;ای ایدئولوژیک داشت که همانا مبارزه علیه قوانین استعماری بریتانیا در دهۀ بیست و سی قرن بیستم و نیز اعتلای هویت ملی مصری بود. او نخستین تجربه&zwnj;های خویش را در دهۀ ۴۰، در تعداد اندکی تفرج&zwnj;گاه مختص روشنفکران مصری آزمود. جلوه&zwnj;گاه بعدی فتحی پروژۀ روستای گورنای&zwnj;نو، به&zwnj;عنوان تجسدی از معماری اصیل مصری، بود؛ گیرم که درواقع آمیختۀ ضعیفی از سبک قاهره&zwnj;ای مملوکان و تکنیک&zwnj;های ساخت&zwnj;وساز نوبه&zwnj;ای&zwnj;ها، که فتحی ستایششان می&zwnj;کرد، بود (تصویر شمارۀ ۴).&nbsp;</p>
<p>اصول طراحی معماری مدنظر فتحی را بیان بدیعی از معماری توسعه&zwnj;یافتۀ بوم&zwnj;زاد، در همراهی با بنیان&zwnj;های محیطی و ریشه&zwnj;داری در مکان تفسیر کرده&zwnj;اند. اما ارجاع&zwnj;های فرهنگی و تاریخی معماری حسن فتحی در گذر زمان گسترش یافتند و حتی دیگرگونه شدند. این ارجاع&zwnj;ها از ملی&zwnj;گرایی به پان&zwnj;عربیسم و نهایتاً به فراملی&zwnj;گرایی اسلامی[48] رسیدند؛ دیگرگونی&zwnj;هایی که متأثر از تغییر هویت فرهنگی خودِ مصر در پی استقلال، و هواخواهی پان&zwnj;عربیسم در دوران جمال عبدالناصر[49]، و سپس برخاست پوپولیسم اسلامی تحت حکمرانی انور سادات[50] بود.[51]</p>
<p>حسن فتحی در نوشته&zwnj;هایش چندین&zwnj;وچند تفسیر از معماری&zwnj;اش عرضه کرده است: تجلی الگوی کهن مصری؛ سپس الگویی که عصارۀ عربی دارد؛ و بعدها الگویی که عصاره&zwnj;ای اسلامی&zwnj;عربی دارد و به&zwnj;شکلی نامفهوم با الگوهای جهانی انطباق&zwnj;پذیر است. او خانه&zwnj;های میانسرادار اعراب را &laquo;همه&zwnj;جاموجود&raquo; و تطبیقی معمارانه با اقلیم ستهم صحرا دانست و آن را الگوی معماری خودش قرار داد. چند سال بعد خانه&zwnj;های عربی&zwnj;اسلامی را الگو گرفت و نهایتاً کانسپت فراگیر اسلامی فضای داخلی را. فتحی چند چیز را کنار هم گذاشت و باورمندی به زندگی خانوادگی آرام و حفاظت&zwnj;شده و نیز پارادایم هنجاری الگوی معماری&zwnj;اش را برساخت: هم&zwnj;سنجی واژۀ&nbsp;&laquo;سکینه&raquo; (آرامش، متانت، آراستگی، راحتی) و بُن سه&zwnj;حرفی &laquo;سَکَنَ&raquo; (اقامت&zwnj;گاه، مسکن)؛ هم&zwnj;سنجی &laquo;حریم&raquo; (نسوان، یا بخش سواشدۀ خانه) و بُن &laquo;حَرَمَ&raquo; (پوشیده&zwnj;شده یا ممنوع&zwnj;شده)؛ به&zwnj;اضافۀ موضوع&zwnj;های نمادین&zwnj;تری که سروکاری با درک&zwnj;ودریافت از خدای واحد و تصویر بهشت موعودش داشت. شاگردان پرشمار فتحی زبان شکلی&zwnj;ای را ادامه دادند که مطابق توصیۀ او بود؛ هرچند به بنیان&zwnj;های اقتصادی&zwnj;اجتماعی و محیطی زبان شکلی او پشت کردند. در عوض تمرکز آن&zwnj;ها بر جاذبۀ فرهنگی و پان&zwnj;اسلامی آن بود و پرچم آن را چونان نوعی پاسخ محلی، هم به ملال&zwnj;آوری مدرنیسم و هم به اروپامحوری پست&zwnj;مدرنیسمِ نورسته به اهتزاز درآوردند. گاه نیز آن را چونان سبک اسلامی پرمعنی و پراهمیتی صادر می&zwnj;کردند.</p>
<p><strong>معماری اسلامی و پست&zwnj;مدرنیسم</strong><br />تغییر جهت مهم تاریخی بعدی در رشتۀ معماری اسلامی به&zwnj;زبان&zwnj;آمدنِ ایدئولوژی&zwnj;ای بود که &laquo;اسلام&raquo; را هویتِ خود می&zwnj;دانست. این روند بدفهم&zwnj;شده و هنوز در&zwnj;حال&zwnj;رشد، با دست&zwnj;کم دو پدیده ترویج داده شد، دو پدیده که از نظر اقتصادی، تاریخی، و سیاسی بی&zwnj;شباهت بودند و بااین&zwnj;حال درنهایتْ هم&zwnj;افزایی و یکدیگر را تازه&zwnj;نفس کردند. نخستینِ آن&zwnj;ها، بیداری دوبارۀ جنبش&zwnj;های سیاسی اسلامی در دهۀ ۱۹۷۰، بعد از سه دهه خفتگی ظاهری، در بیشتر کشورهای اسلامی بود. این جنبش&zwnj;ها اندک&zwnj;زمانی بعد از انقلاب ۱۹۷۹ ایران اوج گرفتند و درواقع واکنشی به ناکامی دولت&zwnj;های ملی در ایستادگی در برابر دخالت خارجی&zwnj;ها و انحطاط اخلاقی شمرده می&zwnj;شدند. جنبش&zwnj;های سیاسی اسلامی مزبور در طلب بازگشت به بنیان&zwnj;های اصیل&zwnj;تر برای طرز حکومت در یک کشور اسلامی بودند. باری به&zwnj;رغم حمله&zwnj;های بی&zwnj;امان و خشن آن&zwnj;ها به آنچه در نظرشان فساد مظاهر فرهنگ غربی بود، این جنبش&zwnj;های سیاسی به&zwnj;طرزی اعجاب&zwnj;آور به نمودهای مفهومی معماری وقعی ننهادند؛ نمودهای مفهومی&zwnj;ای که بناهای مذهبی را هم در بر می&zwnj;گرفت: بناهایی که تحت عنوان معماری اسلامی ساخته می&zwnj;شدند.[52]</p>
<p>گروه دومی که از تصویری از اسلام چونان چارچوب&zwnj;بخش هویت خود استفاده می&zwnj;کردند، نخبگان مذهبی و حاکم بر مناطق حاشیۀ خلیج&zwnj;فارس بودند؛ اینان برعکس آن گروه نخست، اثری فوق&zwnj;العاده در خط سیر معماری اسلامی در چند دهۀ اخیر داشته&zwnj;اند. این کشورها در کنارۀ صحرا قرار داشتند و برای مدت زیادی ناتوان و ضعیف بودند و، به جز عمان و عربستان، تا دهۀ ۱۹۶۰ و حتی تا دهۀ ۱۹۷۰ به استقلال نرسیده بودند؛ بنابراین در دوران متقدم توسعۀ معماری مدرن در جهان اسلام هیچ نقشی نداشتند. اما وضعیت امور با اکتشافات نفت در دهۀ ۱۹۴۰ اندک&zwnj;اندک تغییر کرد و با زیاد شدن ناگهانی قیمت نفت در دهۀ ۷۰ چشمگیرتر هم شد. با آن همه پول و توانمندشدن اجتماعی&zwnj;اقتصادی منطقه، که امر ملازم آن ثروت هنگفت بود، مطلوبشان چنین شد که شهرها را مدرنیزه کنند و گسترش دهند و زیرساخت&zwnj;های کشورهایشان را ارتقا دهند تا پاسخ&zwnj;گوی جمعیت در&zwnj;حال&zwnj;افزایش بومیان و نیز جماعت ترک&zwnj;وطن&zwnj;گفتگان باشند و همچنین نیازهای اجتماعی&zwnj;فرهنگی و ذائقۀ تازۀشان را ارضا کنند. ترکیب سه عامل با هم موجب شد که چشم امیرنشین&zwnj;های خلیج&zwnj;فارس معماری&zwnj;ای را بگیرد که هم معاصر باشد و هم اسلامی&zwnj;بودنش قابلِ&zwnj;بازشناسی: ثروت نویافتۀ آن&zwnj;ها؛ جلوۀ عمیقاً مذهبی و محافظه&zwnj;کار آن&zwnj;ها؛ تمایل پراشتیاق آن&zwnj;ها به دستیابی به هویت مشخص و متمایز سیاسی و فرهنگی در میان انبوه ایدئولوژی&zwnj;های متعارضی که پیرامون آن&zwnj;ها موجود بود. واکنش معماران به وجود چنین وضعیتی&nbsp;گاهی صادقانه و در اغلب اوقات، فرصت&zwnj;طلبانه بود: آن&zwnj;ها المان&zwnj;های معماری تاریخی را برداشتند و بر آن&zwnj;ها برچسب &laquo;تاریخی&raquo; یا &laquo;اسلامی&raquo; یا &laquo;عربی&raquo; زدند و از آن&zwnj;ها در طرح&zwnj;هایشان بهره بردند؛ این المان&zwnj;های تاریخی معمولاً یا دیاگرام&zwnj;های پایه&zwnj;ای نقشه&zwnj;های آن&zwnj;ها بود یا به صورت تزئین روی سطوح ساختمان پخش می&zwnj;شد.[53]</p>
<p>بدین&zwnj;طریق دهۀ ۱۹۸۰ دهۀ معماری پسامدرنی اسلامی&zwnj;شدۀ به&zwnj;آسانی&zwnj;شناخته&zwnj;شدنی در سراسر جهان اسلام شد. پساسنت&zwnj;گرایانی بودند، که حسن فتحی سَلَف این دسته است، که در معماری بومی منطقه و در اجزایی مثل بادگیر، به&zwnj;دنبال منبع الهام معماری&zwnj;شان می&zwnj;گشتند. همچنین آمیزه&zwnj;های آزاد و غالباً خودسری از الگوها و شکل&zwnj;های متنوع تاریخی هم بودند که خود از گسترۀ وسیعی از سبک&zwnj;های مختلف اسلامی اقتباس شده بودند. جالب&zwnj;تر اما آن دسته از معماران&zwnj;اند که به&zwnj;قصد تولید ترکیب&zwnj;های فرمالیسی جِلف در جنگل&zwnj;ِ درهم&zwnj;وبرهم پست&zwnj;مدرنیسم غوطه&zwnj;ور می&zwnj;شوند؛ گرایش این&zwnj;ها با سازه&zwnj;های شکوهمند و پرجلوه&zwnj;ای که شرکت&zwnj;های بزرگ چندملیّتی حاضر در منطقۀ خلیج&zwnj;فارس می&zwnj;ساختند، به بالاترین حد خود رسید. این طراحان خارجی، نمادهای بصری و نقش&zwnj;ونگارهای تاریخی را بازتفسیر کردند و آن&zwnj;ها را در طراحی&zwnj;هایی که از جهات دیگری، فوق&zwnj;العاده خوش&zwnj;سَروپُز بودند مورد استفاده قرار دادند؛ همچون ترمینال غول&zwnj;آسای حج جده به طرح&nbsp; SOM (۱۹۸۲)، که ملهم از چادرهای اعراب بادیه&zwnj;نشین بود (شکل ۵)؛ یا ساختمان مجلس ملّی کویت طرح یورن اوتزون (۱۹۸۲)، که برآمده از بادبان داو&zwnj;های[54] سنتی عربی است. شمایل این ساختمان اوتزون بی&zwnj;شباهت به پروژۀ اسطوره&zwnj;ای اتزون در سیدنی استرالیا نیست. نمونۀ متأخرتر موزۀ اسلامی قطر است که آی&zwnj;ام&zwnj;پی آن را طراحی کرده است (۲۰۰۹)؛ او مدعی است که از آب&zwnj;خوری گنبددار چشمگیر و سادۀ مسجد ابن&zwnj;طولون قاهره به&zwnj;عنوان پایه&zwnj;ای برای طرح مکعبی خود برده است (شکل ۶).</p>
<p><strong>معماری اسلامی و دانشگاه</strong><br />حرفۀ معماری و دانشگاه، این دو پشتیبان معماری اسلامی، از کار یکدیگر خبر داشتند؛ بااین&zwnj;همه تا سال ۱۹۷۷ و شکل&zwnj;گیری جایزۀ معماری آقاخان (AKAA)[55] در یک چارچوب دانشگاهی به هم مرتبط نشده بودند. مدت کوتاهی بعد، در سال ۱۹۷۸، برنامۀ آقاخان برای معماری اسلامی (AKPIA)[56] در دو دانشگاه، دانشگاه هاروارد و دانشگاه ام&zwnj;آی&zwnj;تی، پایه&zwnj;گذاری شد. جایزۀ معماری آقاخان رسالتی رک&zwnj;وراست دارد: شناسایی، ارزیابی و جایزه&zwnj;دهی به آثار معماری برجسته در جهان اسلام. اما از آنجا که شناسایی معماری &laquo;اسلامی&raquo; معاصر، فارغ از ارزیابی محتوای این عبارت، در بهترین حالت مفهومی مجادله&zwnj;انگیز است، جایزۀ معماری آقاخان ناگزیر بود که با رویکردی همدلانه، سنجه&zwnj;هایی برای تعریف و ارزیابی &laquo;معماری اسلامی&raquo; مشخص و مدام آن را بازنگری و اصلاح کند؛ تا بتواند خود را با گرایش&zwnj;های متنوعی که در گیرودار معماری اسلامی هستند سازگار کند. چنین شد که در سه دهۀ گذشته، جایزۀ معماری آقاخان، مروج و مشوق اثرگذار معماری اسلامی&zwnj;ای تلفیقی[57] و قابلِ&zwnj;انبساط بوده است. بوده است. جایزۀ آقاخان به گونه&zwnj;بناهای شناخته&zwnj;شده تحتِ&zwnj;عنوان معماری اسلامی محدود نیست؛ بلکه طراحی شهری، طراحی منظر، پروژه&zwnj;هایی که زیست&zwnj;محیط و امور اجتماعی&zwnj;اقتصادی را مدنظر قرار می&zwnj;دهند، و مداخلات توانمندسازی حفاظت را نیز در بر می&zwnj;گیرد.[58]</p>
<p>ازسوی&zwnj;دیگر برنامۀ آقاخان برای معماری اسلامی، نخستین برنامۀ دانشگاهی&zwnj;ای بود که منحصراً وقف معماری اسلامی شده بود؛ این برنامه در دو تا از بلندآوازه&zwnj;ترین نهادهای تحصیلات معماری جهان قرار گرفت (دانشگاه&zwnj;های هاروارد و اِم&zwnj;آی&zwnj;تی) تا از همۀ آن منفعت&zwnj;هایی بهره&zwnj;منده شود که از&nbsp; روش&zwnj;های آموزشی و پرورش&zwnj;های نهادینۀ این&zwnj;چنین مؤسسه&zwnj;های حاصل می&zwnj;شود.[59] قرارگیری برنامۀ آقاخان برای معماری اسلامی در این دو دانشگاه غرضی تلویحی داشت: زدودن دوگانگی برآمده از رشتۀ معماری (برگرفته از تاریخ معماری غرب و حرفۀ معماری غرب) و معماری اسلامی (که به گروه&zwnj;های تاریخ هنر محول شده بود).</p>
<p>مهم&zwnj;ترین استاد دانشگاهی که این کوشش را رهبری می&zwnj;کرد و نهایتاً معماری اسلامی را، هم به&zwnj;عنوان یک رشتۀ تاریخ&zwnj;پژوهی و هم به&zwnj;عنوان یک آفرینندگی معاصر، به رسمیت شناساند، الگ گرابار (زادۀ ۱۹۲۹ و درگذشتۀ ۲۰۱۱) بود. گرابار نخستین استاد آقاخان در دانشگاه هاروارد بود. کتاب اثرگذار او، شکل&zwnj;گیری معماری اسلامی (ویراست اول ۱۹۷۳ و ویراست دوم ۱۹۸۷)، پژوهش تاریخی پرمایه&zwnj;ای دربارۀ هنر و معماری اسلامی در سه سال نخست هجرت و ارتباط آن با هنر بیزانسی و هنر ساسانی بود.[60] کتاب گرابار آن معانی و نشانه&zwnj;هایی را می&zwnj;کاود که یک سنت اسلامی کسب کرده و معانی و فرم&zwnj;های مجزّایش را در آمیختگی با بافتار فرهنگی و اجتماعی و ایدئولوژیک خودش، اشاعه می&zwnj;دهد. چارچوب مفهومی&zwnj;ای که گرابار آفرید، نقش بسیار مؤثری در تعیین حال&zwnj;وهوای نسل کاملی از تاریخ&zwnj;نگاران هنر و معماری را داشت. این تاریخ&zwnj;نگاران شروع به دوباره&zwnj;سنجی مرزهای جغرافیایی، تاریخی، فرهنگی و مذهبی زمینۀ پژوهشی خودشان کردند و روش&zwnj;ها و طرح&zwnj;های تئوریک آن را برساختند. کتاب شکل&zwnj;گیری هنر اسلامی گرابار به&zwnj;خودی&zwnj;خود بنیانی شد که بسیاری از تفسیرهای تاریخی تاکنون عرضه&zwnj;شد، بنیان خود را بر آن نهاده&zwnj;اند.</p>
<p>اما تا دهۀ ۱۹۸۰کسی به محدودیت&zwnj;هایی که سوگیری سیاسی شاخۀ پژوهشی معماری اسلامی تحمیل می&zwnj;کرد به دیدۀ تردید ننگریسته بود. باری دانش&zwnj;جویان معماری اسلامی کم&zwnj;کم ساختارهای مفهومی و روش&zwnj;های اکتسابی موجود در رشتۀ خودشان را زیر سؤال بردند و در این مسیر به قدرت&zwnj;گیری مطالعات انتقادی و پسااستعماری، خصوصاً پس از انتشار کتاب دوران&zwnj;ساز ادوارد سعید با عنوان شرق&zwnj;شناسی در سال ۱۹۷۸، پشت&zwnj;گرم بودند. همچنین اینان دامنۀ پژوهش&zwnj;هایشان را گسترش دادند، ازسویی چشمی به گذشته و معماری اسلامی و معماری دیگر فرهنگ&zwnj;ها داشتند و ازسوی&zwnj;دیگر به آینده و به کنش&zwnj;های احیاگرانۀ مدرن و معاصر و تداوم&zwnj;های نوآورانه نظر داشتند. با عنایت هرچه&zwnj;بیشتر پژوهشگران به نظریه&zwnj;های فرهنگی، مفاهیم یکنواختی، درون&zwnj;گرایی، و خاص&zwnj;گرایی[61] فرهنگی و مذهبی که مدت&zwnj;های مدیدی جریان&zwnj;های غالب پژوهش در معماری اسلامی بودند، به پرسش و به دیدۀ تردید گرفته شدند.[62] بعضی نیز باب پژوهش انتقادی دربارۀ فضاهای درون&zwnj;فرهنگی را گشودند؛ که عرصه&zwnj;هایی هستند از یک جامعۀ مشخص در یک زمان مشخص که بین گروه&zwnj;های فرهنگی متکثر تشکیل&zwnj;دهندۀ آن تقسیم شده است. بدین&zwnj;ترتیب سهم فرقه&zwnj;های مختلف اسلامی و نیز سهم اصول اختصاصی مسلک&zwnj;های مذهبی (مسیحی، یهودی، زرتشتی، بودایی، هندو و...) تحلیل و بررسی شدند؛ بررسی اینان از دو منظر محقَق شد: هم به&zwnj;عنوان مؤلفه&zwnj;های اثرگذار بر یک زبان معماری مشترک و هم چونان جلوه&zwnj;گاه مستقلی که معماری اسلامی را به باقی سنت&zwnj;ها پیوند می&zwnj;زند. تمرکز دیگر پژوهشگران بر جلوه&zwnj;های بینافرهنگی معماری اسلامی بود؛ که در دوران متقدم خود ارتباطی تنگاتنگ با معماری دورۀ باستان پسین، با فرهنگ&zwnj;های سرزمین&zwnj;های جنوبی عربستان، مدیترانه، ایران، و فرهنگ هندوبودایی داشت و در زمانۀ اخیر نیز با فرهنگ اروپایی&zwnj;ها و آسیایی&zwnj;ها و آفریقایی&zwnj;ها تعامل دارد. هرچند عمدۀ مطالعات مزبور معطوف به معماری غربی بود.[63]</p>
<p>قطعاً هنوز مسئلۀ اساسی&zwnj;ای که معماری اسلامی باید راه&zwnj;حلی برای آن بیابد، ارتباط با معماری غرب است؛ پاسخ به چنین پرسشی موجب می&zwnj;شود معماری اسلامی جایگاه مناسب خودش را، به&zwnj;عنوان معماری&zwnj;ای پویا و نیز معماری&zwnj;ای اثرگذار بر معماری جهان، پیدا کند.[64] گاه&zwnj;شماری معماری غربی، که از خاستگاه&zwnj;های آن در معماری باستان تا اوج&zwnj;گیری پیروزمندانۀ آن در دوران مدرن، لااقل تا دهۀ ۱۹۸۰ هستۀ اصلی و پرقدرت گفتمان معماری را تشکیل داده و معماری باقی فرهنگ&zwnj;ها را در سلسله&zwnj;مراتب تجویزی&zwnj;اش در حاشیه&zwnj;ها نشانده بود.[65] علاوه&zwnj;براین به&zwnj;دلیل میراث پرسابقه و ارج&zwnj;مند و نیز قدرت سازمانی&zwnj;ای[66] که داشت، تاریخ&zwnj;نگاری تأییدوتصدیق&zwnj;شدۀ معماری غربی (که معمولاً بی&zwnj;پس&zwnj;وپیش[67] &laquo;معماری&raquo; خوانده می&zwnj;شود) موجب شد که دیگر سنت&zwnj;های معماری نیز مورد مطالعه قرار بگیرند؛ یا حتی می&zwnj;شود گفت مطالعۀ سنت&zwnj;های دیگرِ معماری را به صورت یک نیاز درآورد؛ تا حدودوثغور خود را از زمان&zwnj;ها و مکان&zwnj;ها و فرهنگ&zwnj;های بیگانه و خاص مشخص و تعریف کند. بنابراین معماری اسلامی هم در تقابل با معماری غربی جلوه می&zwnj;کرد؛ همان&zwnj;طورکه بسیاری از سنت&zwnj;های معماری &laquo;غیرغربی&raquo; (عبارتی که به&zwnj;خوبی بر مخمصه&zwnj;بودن دسته&zwnj;بندی این سنت&zwnj;های معماری دلالت می&zwnj;کند) در جایگاه این تقابل قرار داشتند.[68] بنابراین معماری اسلامی آن شد که به&zwnj;هنگام بالندگی معماری غربی، محافظه&zwnj;کاری می&zwnj;کرد؛ آن معماری&zwnj;ای که شکل&zwnj;وفُرمش در قیاس با معماری خویشتن&zwnj;پیش&zwnj;برانۀ غربی، ناپویا و ایستا بود؛ آنچه به&zwnj;جای بازنمود خلاقیت&zwnj;های ذهنی&zwnj;ای[69] که معمولاً به معماری غربی منسوب می&zwnj;شود، صرفاً بازتابی از بایدونبایدهای فرهنگی جامعه&zwnj;اش بود. اینان معماری اسلامی را چونان سنتی می&zwnj;دیدند که عاملیت آن اشتراکی[70] بود و در آن خلاقیت در طراحی به&zwnj;ندرت مدخلیت می&zwnj;یافت؛ البته آن نمونه&zwnj;های نام&zwnj;دار انگشت&zwnj;شماری همچون استاد معمار بزرگ عثمانی، سینان (۱۴۸۹ تا ۱۵۸۸) را استثناهای خلاق معرفی می&zwnj;کردند.[71] بنابراین معماری اسلامی معماری&zwnj;ای بود که مطالعۀ آن از گذر چارچوب مفهمومی معماری غربی دشوار می&zwnj;نمود؛ بااین&zwnj;حال هیچ رویکرد روش&zwnj;شناسانۀ دیگری هم به&zwnj;اندازۀ&zwnj;کافی بارور نشده بود که با خط سیر ویژۀ آن سازگار باشد یا انسجام درونی آن را، در عین توأمانی با تکثر منطقه&zwnj;ای و قومی و ملّی&zwnj;اش، نشان دهد.[72]</p>
<p><strong>کجا هستیم؟[73]</strong><br />بنابراین اکنون در کدام وضع قرار داریم؟ آیا توافقی بر سر چیستی معماری اسلامی موجود است؟ البته که پاسخ این سؤال منفی است. در این دهه&zwnj;ها شُمار دانشجویان معماری اسلامی چندبرابر شده است؛ تعداد بسیار بیشتری از دانشگاه&zwnj;ها در غرب و در کشورهای اسلامی رشتۀ مطالعۀ معماری اسلامی را راه انداخته&zwnj;اند؛ و نیز در طراحی اکثر پروژه&zwnj;های بزرگ در کشورهای مختلف جهان اسلام از طراحان پروژه می&zwnj;خواهند که یا اصول معماری اسلامی را محترم شمارند یا از آن اقتباس کنند. بااین&zwnj;همه در فضای دانشگاهی و در بازار ساختمان&zwnj;سازی هنوز این سؤال پررنگ و جلوه&zwnj;گر است که در وهلۀ نخست آیا اصلاً چیزی به اسم معماری اسلامی وجود دارد یا نه. بعضی از آن&zwnj;هایی که در اعتبار عبارت &laquo;معماری اسلامی&raquo; تردید دارند این چالش پرتصنع&zwnj; و پوچ را پیش می&zwnj;کشند که &laquo;نقش مسیحت در معماری اروپا چقدر است؟&raquo; و پاسخ دم&zwnj;دستی و البته درست چنین سؤالی هم این است: &laquo;بسیار کم؛ مگر در معماری کلیساها&raquo;. و این را هم&zwnj;تراز آن می&zwnj;گیرند تا چنین نتیجه بدهد: &laquo;معماری اسلامی معماری مسجدهاست&raquo;.</p>
<p>اما کافی است زمان فعل را در آن پرسش تغییر دهیم و بپرسیم &laquo;نقش مسیحیت در معماری اروپا چقدر بود؟&raquo;، پاسخ باید &laquo;بسیار زیاد&raquo; باشد. مسیحیت دوره&zwnj;های میانه به&zwnj;شدت بر شکل&zwnj;دهی نه&zwnj;فقط ایمان و مرام مذهبی، بلکه بر شکل&zwnj;دهی الگوهای متنوع زندگی اروپاییان اثر گذاشت: ارتباط بین جنسیت&zwnj;ها و سلسله&zwnj;مراتب خانوادگی، رفتارهای فردی انسان&zwnj;ها، رفتارهای گروه&zwnj;های هم&zwnj;بسته در محیط&zwnj;های خصوصی و عمومی، و ارتباط بین مذهب و دستگاه حاکم غیرمذهبی در حکمرانی بر شهر و کشور. این ویژگی&zwnj;ها و نیز دیگر مؤلفه&zwnj;ها فرهنگی و اجتماعی و سیاسی، بر مبنای مذهب قرار داشت؛ البته عامل&zwnj;های دیگری هم مؤثر بودند. این وضع دقیقاً در جهان اسلام هم حاکم بوده است. در دنیای مسیحیت برای فرم و کارکرد کلیساها، صومعه&zwnj;ها، خانه&zwnj;ها، کاخ&zwnj;ها، و شهر مانیفست&zwnj;های معماری داشته&zwnj;اند؛ در جهان اسلام هم همین بوده است. تغییر این امور کم&zwnj;کم با رنسانس آغاز شد و خصوصاً با ارتقای ارزش&zwnj;های روشنگری، نقش دین کمرنگ شد؛ نه&zwnj;اینکه معماری اروپایی می&zwnj;خواست سایۀ سنگین مذهب را از سرش پس زند، بلکه علت این بود که سازمان سیاسی اروپایی&zwnj;ها و آداب&zwnj;ورسوم اروپایی&zwnj;ها و حتی معرفت&zwnj;شناسی[74] اروپایی&zwnj;ها از مذهب برید.[75] چنان&zwnj;که پیش&zwnj;بینی&zwnj;پذیر است، معماری هم این دگردیسی&zwnj;های فرهنگی را جذبِ خود کرد و بازتابی از این سکولاریسم جدید شد، نخست در بازگشت آگاهانه به معماری کلاسیک و فرم&zwnj;های پیشامسیحی و سپس با واکنش به ارزش&zwnj;های زیبایی&zwnj;شناختی و ارزش&zwnj;های مدنی عصر روشنگری، و اخیراً هم با عطف به انقلاب صنعتی و پیشرفت شتابان تکنولوژیک آن.</p>
<p>باری جهانِ&zwnj;اسلام نیز نه هرگز آن&zwnj;قدرها از اسلام گسسته شد، نه هیچ&zwnj;گاه عصر روشنگری یا انقلاب صنعتی خویشتن&zwnj;زادی را تجربه کرد. همچنین آنچه از مدرنیسم سکولار از سر گذراند دیرآمده بود که تازه آن را در مقیاسی وسیع، وام&zwnj;دار اروپای انتهای سدۀ نوزدهمش&nbsp; بود. آنچه این وام&zwnj;گیری کم داشت، آن بنیان&zwnj;های روشنفکرانۀ بومی&zwnj;ای بود که اقتباسِ بی&zwnj;دردسر و کامل سکولارمدرنیسم را ممکن می&zwnj;کرد. درواقع اکثریت اندیشمندان جهان اسلام در برابر پذیرش سکولارمدرنیسم مقاومت کردند. عده&zwnj;ای از آن&zwnj;ها، سکولارمدرنیسم را یکسره مردود انگاشتند و بیشترشان، به جدّوجهد در سازگارکردن آن با آموزه&zwnj;های دین پراختند. چنین بود که سکولارمدرنیسم در هاضمۀ فرهنگ&zwnj;های محلی حل شد: مدرنیسمی ملایم&zwnj;شده سربرآورد که بسیاری از ریشه&zwnj;های سکولارش را از دست داده بود و در عوض، مشخصه&zwnj;هایی را جامۀ تن کرده بود که تمایل&zwnj;های دینی اکثریت جامعۀ مسلمانان خوش&zwnj;تر می&zwnj;داشتند.</p>
<p>ازسوی&zwnj;دیگر نتیجۀ نزاع اسلام با مدرنیسم شکست اسلام نبود، بلکه تغییر اسلام بود. اسلام نه&zwnj;فقط در دیکته&zwnj;کردن اخلاقیات و عقاید مشخصی به مسلمانان امروزی اثرگذار است، بلکه به روابط اجتماعی، رفتارهای فردی، و تصورات و سازمان سیاسی آن&zwnj;ها هم شکل می&zwnj;دهد؛ حتی اگر پیروان آن ناگزیر از پذیرش معانی و روش&zwnj;های مدرن باشند. مضمون&zwnj;ها و تفسیرها و قیدهای مذهبی هنوز هم در بسیاری از جنبه&zwnj;های زندگی مدرن در جهان اسلام آشکار است، جنبه&zwnj;هایی که در غرب کاملاً سکولار شده&zwnj;اند؛ تاجایی&zwnj;که وضع آن&zwnj;ها گاه موجب سرگشتگی و سوءبرداشت در میان مفسران و مشاهدان غربی می&zwnj;شود.[76] این یک قضاوت ارزشی نیست، بلکه یک راستینۀ تاریخی است. شخصیت و وضع فرهنگ&zwnj;های جهانِ امروزین اسلام جورواجور و حتی شاید متناقض&zwnj;نما، اما قطعاً پویا می&zwnj;نماید. برای شرح و درک این وضع باید فعل&zwnj;وانفعالات مذهب با این فرهنگ&zwnj;ها، و اثرگذاری غرب و مدرنیسم سکولار بر آن&zwnj;ها و شیوه&zwnj;های جرح&zwnj;وتعدیل این اثرگذاری&zwnj;ها را مدنظر قرار داد. به&zwnj;همین&zwnj;ترتیب است که می&zwnj;توانیم نقش صفت &laquo;اسلامی&raquo; در شکل&zwnj;دهی عبارت &laquo;معماری اسلامی&raquo; را بفهمیم.[77] معماری اسلامی ضرورتاً وجهه&zwnj;های شکلی یا سبکی&zwnj;ای که اسلام تولید می&zwnj;کند نیست. خصوصاً نباید معماری اسلامی را آن دسته از ساختمان&zwnj;هایی دانست که خود را در پوشش مصداق&zwnj;های سنتی و تاریخی بزرگ می&zwnj;پوشانند. معماری اسلامی استمرار مذهب است در بسیاری از جنبه&zwnj;های زندگی در جهان اسلام: چه در هم&zwnj;سویی با مدرنیته و عوامل اثرگذار اجتماعی&zwnj;فرهنگی معاصر باشد چه در تقابل با آن&zwnj;ها.</p>
<p>بنابراین از منظر من معماری اسلامی معماری آن فرهنگ&zwnj;ها و مناطق و جوامعی است که، یا به&zwnj;صورت مستقیم یا به&zwnj;واسطۀ بعضی فرایندهای میانجی، اسلام مؤلفۀ سازندۀ ساختار معرفت&zwnj;شناختی و اجتماعی&zwnj;فرهنگی&zwnj;شان است.[78] از این منظر عبارت &laquo;معماری اسلامی&raquo; کماکان عنوانی معتبر برای ساختمان&zwnj;هایی است که امروزه ساخته می&zwnj;شود. زیرا اسلام هرگز از بودن در مقام چنان مؤلفۀ بنیادینی دست نشسته است؛ حتی اگر جلوه&zwnj;گاه&zwnj;ها و نحوۀ بیانگری آن به&zwnj;شدت در زمان و مکان تغییر کرده باشد. صورت محقَق آن بیانگری را باید مهم انگاشت زیرا در شناسایی معماری اسلامی کارگر می&zwnj;افتد، اما آن صورتِ محقَق برای فهم مماری اسلامی ناکافی و ناژرف است. اسلام همواره از هم&zwnj;زیستی با دیگر پدیده&zwnj;های اثرگذار و پرقدرت جهانی ناگزیر بوده است: در دوران تقدم خود با دیگر مذاهب رقابت داشت و با فرهنگ&zwnj;های پیشرفته&zwnj;تر از خودش؛ این روزها نیز در تقابل با مدرنیته، سکولاریسم، سرمایه&zwnj;داری، فنون و تمایلات درهم&zwnj;تنیدۀ جهانی قرار دارد. باری آنچه عنوان &laquo;معماری اسلامی&raquo; را روا می&zwnj;کند، اثر اسلام بر معماری (در بُعدهای حقوقی، معنوی، نمادین، اجتماعی، سیاسی، کارکردی، رفتاری، و البته شکلی) است؛ به&zwnj;همان&zwnj;نحوی&zwnj;که مردم این اثرگذاری را می&zwnj;فهمند و به کارش می&zwnj;گیرند.</p>
<p>.</p>
<p><strong>پی&zwnj;نوشت&zwnj;ها:</strong></p>
<p dir="ltr">[1] The Citadel of Cairo: A New Interpretation of Royal Mamluk Architecture</p>
<p>[2] ثقافة البناء و بناء الثقافة</p>
<p dir="ltr">[3] Mamluk History Through Architecture: Building, Culture, and Politics in Mamluk Egypt and Syria</p>
<p dir="ltr">[4] Nasser Rabbat, &lsquo;What is Islamic Architecture?&rsquo; in Margaret S. Graves and Beno&icirc;t Junod, eds, Treasures of the Aga Khan Museum: Architecture in Islamic Arts, Geneva: Aga Khan Trust for Culture, 2011, 17-29.</p>
<p dir="ltr">[5] Rabbat, Nasser, &ldquo;What Is Islamic Architecture Anyway&rdquo;, Journal of Art Historiography, Department of Art History, University of Birmingham, num.6, June 2012</p>
<p dir="ltr">[6] What is Islamic Architecture anyway?</p>
<p dir="ltr">[7] MIT (Massachusetts Institute of Technology)&nbsp;</p>
<p>[8] &nbsp;فیلم علائدین (۱۹۹۲) با ترانه&zwnj;ای آغاز می&zwnj;شود که مضمومش الهام&zwnj;بخش این خط از نثر ناصر رباط بوده است:</p>
<p dir="ltr">Oh, I come from a land, from a faraway place, Where the caravan camels roam, Where they cut off your ear, If they don&rsquo;t like your face, It&rsquo;s barbaric, but hey, it&rsquo;s home, When the wind&rsquo;s from the east, And the sun&rsquo;s from the west, And the sand in the glass is right, Come on down, Stop on by, Hop a carpet and fly, To another Arabian night&hellip; (م.)</p>
<p>[9] &nbsp;هزارویک شب فرآوردۀ میراث فرهنگی هند و ایران و عرب است و از تلفیق قصه&zwnj;ها و افسانه&zwnj;ها و عناصر مختلف فرهنگی این هر سه قوم در دوران کهن و دورۀ میانه برآمده است. به فارسی سه ترجمه از کتاب هزارویک شب موجود است؛ ترجمۀ طسوجی مربوط به زمان قاجار قدیمی&zwnj;ترین آن است؛ ترجمۀ ابراهیم اقلیدی (نشر مرکز) و ترجمۀ محمدرضا مرعشی هم در یک دهۀ اخیر منتشر شده&zwnj;اند (م.).<br />[10] &nbsp;علائدین (Aladdin) فیلمی نود دقیقه&zwnj;ای و محصول سال ۱۹۹۲ شرکت امریکایی والت&zwnj;دیزنی است. بعدها در سال ۱۹۹۴ و ۱۹۹۶، دو انیمیشن &laquo;بازگشت جعفر&raquo; و &laquo;علائدین و شاه دزدان&raquo; در دنبالۀ همان &laquo;علائدین&raquo; ساخته شدند و این سه&zwnj;گانه را کامل کردند (م.).</p>
<p dir="ltr">[11] Sheila S. Blair and Jonathan M. Bloom, &lsquo;The Mirage of Islamic Art: Reflections on the Study of an Unwieldy Field&rsquo;, The Art Bulletin, 85(1), 2003, 152-184.&nbsp;</p>
<p>نقد من به تمایل بعضی پژوهشگران به ترک سربه&zwnj;سری استفاده از عبارت &laquo;هنر اسلامی&raquo; را در این&zwnj;جا ببینید:</p>
<p dir="ltr">&lsquo;What&rsquo;s in a Name? The New &ldquo;Islamic Art&rdquo; Galleries at the Met,&rsquo; Artforum 50(8), January 2012, 75-78. http://artforum.com/inprint/id=29813.&nbsp;&nbsp;</p>
<p>[12] &nbsp;در میان این پژوهش&zwnj;های متقدم چشمگیرترین آثار این&zwnj;ها هستند:</p>
<p dir="ltr">Pascal-Xavier Coste, Architecture Arabe ou Monuments du Kaire m&eacute;sur&eacute;s et dessin&eacute;s de 1818 &agrave; 1826, Paris: Firmin-Didot, 1839; Girault de Prangey, Souvenirs de Grenade et de l&rsquo;Alhambra: monuments arabes et moresques de Cordoue, S&eacute;ville et Grenade, dessin&eacute;s et mesur&eacute;s en 1832 et 1833, Paris: Veith et Hauser, 1837; Girault de Prangey, Essai sur l&rsquo;architecture des Arabes et des Mores, en Espagne, en Sicile, et en Barbarie, Paris: A. Hauser, 1841; Owen Jones and Jules Goury, Plans, Elevations, Sections and Details of the Alhambra from Drawings taken on the Spot in 1834 &amp; 1837, London: published by Owen Jones, 1852; Prisse d&rsquo;Avennes, L&rsquo;art arabe d&rsquo;apr&eacute;s les monuments du Kaire depuis le VIIe si&egrave;cle jusqu&rsquo;&aacute; la fin du XVIIIe, Paris: A. Morel, 1877.</p>
<p>[13] &nbsp;در متن &laquo;Saracenic&raquo; آمده است؛ مدلول این واژه نخست عشایری بودند که در مرزهای سوریه از امپراتوری روم می&zwnj;زیستند، بعدها اروپایی&zwnj;ها، &laquo;اعراب&raquo; را به این نام خواندند و در زمان جنگ&zwnj;های صلیبی، &laquo;مسلمانان&raquo; را. بنابراین نظر به بار تاریخی و مفهومی این واژه، خودِ آن در متن قرار داده شد (م.).<br />[14] لوئیس مسیگنون (Louis Massignon) پژوهشی ره&zwnj;گشا در توضیح وضعیت این نظریه کرده است:</p>
<p dir="ltr">&nbsp;&lsquo;Les m&eacute;thodes de r&eacute;alisation artistique des peuples de l&rsquo;Islam&rsquo;, Syria, 2, 1921, 47-53, 149-160. &nbsp;</p>
<p>همچنین به این دو اثر هم نگاه کنید:</p>
<p dir="ltr">&nbsp;Jean-Charles Depaule, &lsquo;Improbables detachements: l&rsquo;architecture et les arts dans la culture islamique&rsquo;, Cahiers du Mus&eacute;e National d&rsquo;Art Moderne, 39, 1992, 26-41; and Robert Hillenbrand, &lsquo;Studying Islamic Architecture: Challenges and Perspectives&rsquo;, Architectural History, 46, 2003, 1-18.&nbsp; &nbsp;</p>
<p dir="ltr">[15] See Zeynep &Ccedil;elik, &lsquo;Colonialism, Orientalism, and the Canon&rsquo;, The Art Bulletin, 78(2), 1996, 202&ndash;205.&nbsp;&nbsp;</p>
<p dir="ltr">[16] Nasser Rabbat, &lsquo;Islamic Architecture as a Field of Historical Inquiry&rsquo;, AD Architectural Design (special issue Islam+Architecture), 74(6), 2004, 18-23.&nbsp;&nbsp;</p>
<p dir="ltr">[17] Finbarr Barry Flood, &lsquo;From the Prophet to Postmodernism? New World Orders and the end of Islamic Art&rsquo;, in Elizabeth Mansfield, ed., Making Art History: A Changing Discipline and its Institutions, London: Routledge, 2007, 31-53.&nbsp;&nbsp;</p>
<p dir="ltr">[18] &nbsp;&nbsp;Georges Mar&ccedil;ais</p>
<p dir="ltr">[19] Georges Mar&ccedil;ais, L&rsquo;art de l&rsquo;Islam, Paris: Larousse, 1946, 5.&nbsp;&nbsp;</p>
<p>[20] Ernst Grube؛ این تاریخ&zwnj;نگار آلمانی در سال ۱۹۳۲ متولد شد و در سال ۲۰۱۱ درگذشت. او چندین کتاب دربارۀ هنر اسلامی و خصوصاً نگارگری اسلامی نوشته است. آخرین کتاب او با عنوان &laquo;Islamic Painting From American Collections&raquo; در سال ۲۰۱۱ چاپ شد و کتاب قبلی او، با عنوان &laquo;Peerless images: Persian painting and its sources&raquo; چاپ ۲۰۰۲، به نگارگری ایرانی و خاستگاه&zwnj;های آن اختصاص داشت. نام او را براساس تلفظ آلمانی آن، براساس آنچه در وب&zwnj;سایت&zwnj;های تلفظ نام&zwnj;های خاص بود، ضبط کرده&zwnj;ام؛ ضبط انگلیسی آن نیز چنین بود: ارنست گروب (م.)</p>
<p dir="ltr">[21] Ernest J. Grube, &lsquo;What is Islamic Architecture?&rsquo;, in George Michell, ed., Architecture of the Islamic World: Its History and Social Meaning, London: Thames and Hudson, 1978, 10-14.&nbsp;&nbsp;</p>
<p dir="ltr">[22] pragmatist</p>
<p>[23] &nbsp;گرابار برای بیش از چهار دهه به بازنگری و اصلاح هر دوی تعریف&zwnj;های آماری و فرهنگی از هنر و معماری اسلامی مشغول بود. برای مثال نگاهی به این&zwnj;ها بیندازید:</p>
<p dir="ltr">Oleg Grabar, &lsquo;Teaching of Islamic Architecture&rsquo;, The Yale Architectural Magazine, 1, 1963, 14-18; Oleg Grabar, &lsquo;What Makes Islamic Art Islamic?&rsquo;, AARP, 9, 1976, 1-3; Oleg Grabar, &lsquo;Reflections on the Study of Islamic Art&rsquo;, Muqarnas, 1, 1983, 1-14; Oleg Grabar, &lsquo;What Should One Know about Islamic Art?&rsquo;, RES, 43, 2003, 5-11.&nbsp;&nbsp;</p>
<p>[24] بر آنچه اینک گفتم دو پژوهش تازه مهر تأیید می&zwnj;زنند:</p>
<p dir="ltr">Stephen Vernoit, &lsquo;Islamic Art and Architecture: An Overview of Scholarship and Collecting, c. 1850-c. 1950&rsquo;, in Stephen Vernoit, ed., Discovering Islamic art: scholars, collectors and collections 1850&ndash;1950, London: I.B. Tauris, 2000, 1-61; Sheila S. Blair and Jonathan M. Bloom, &lsquo;The Mirage of Islamic Art&rsquo;.</p>
<p>[25] دربارۀ تزکیۀ فرهنگ ملی از همۀ مظاهر ناپاک فرهنگ غربی، و نتیجتاً فرهنگ استعماری، و نیز پی&zwnj;آیندهای متناقض روان&zwnj;شناختی و شناخت&zwnj;شناسانۀ آن، در تحلیل خردمندانۀ فرانتز فانون بیشتر بخوانید:</p>
<p dir="ltr">The Wretched of the Earth, trans. Constance Farrington, New York: Grove Press, 1963, especially &lsquo;On National Culture&rsquo;, 167-199</p>
<p>نیز برای مشاهدۀ سخنی درباب رابطۀ فرهنگ و ایدئولوژی این نوشتار را ببینید:</p>
<p dir="ltr">Clifford Geertz, &lsquo;Ideology as a Cultural System&rsquo;, The Interpretation of Cultures, New York: Basic Books, 1973, 193-229</p>
<p>و برای خواندن تحلیل کوتاهی از نقش فرهنگ در آموزش معماری نگاهی به این جستار بیندازید:</p>
<p dir="ltr">The Burden of Difference: Rethinking the Role of Culture in Architectural Education&rsquo;, Architectural Theory Review, 5(1), 2000, 61-64.</p>
<p dir="ltr">[26] Gwendolyn Wright, &lsquo;Tradition in the Service of Modernity: Architecture and Urbanism in French Colonial Policy, 1900&ndash;1930&rsquo;, Journal of Modern History, 59(2), 1987, 291-316; Jane M. Jacobs, &lsquo;Tradition is (not) Modern: Deterritorializing Globalization&rsquo;, in Nezar AlSayyad, ed., The End of Tradition?, London/New York: Routledge, 2004, 29-44.</p>
<p>[27] اُکتای اسلاناپا (Oktay Aslanapa) با ارنست دیتز (Ernst Diez) کار می&zwnj;کرد و پیش از آنکه به یکی از مهم&zwnj;ترین تاریخ&zwnj;نگاران معماری در ترکیه بدل شود، کتاب دیتز دربارۀ معماری ترکیه را ترجمه کرد. برای اطلاعات بیشتر به این منابع رجوع کنید:</p>
<p dir="ltr">&nbsp;Oya Pancaroğlu, &lsquo;Formalism and the Academic Foundation of Turkish Art in the Early Twentieth Century&rsquo;, Muqarnas, 24, 2007, 67-78, esp. 75.</p>
<p>فرید شفیعی هم با کرسول همکار بود؛ مادامی که کرسول بر معماری مسلمانان در مصر کار می&zwnj;کرد. بعدها فرید شفیع شمار زیادی کتاب دربارۀ معماری اسلامی در مصر به چاپ رساند که در بعضی از آن&zwnj;ها، آموزه&zwnj;های آموزگارش را به چشم تردید نگریسته است؛ نگاه کنید به:</p>
<p dir="ltr">Farid Shafi&rsquo;i, &lsquo;The Mashhad al-Juyushi (Archeological Notes and Studies)&rsquo;, in C.L. Geddes et al., eds, Studies in Islamic Art and Architecture in Honour of Professor K.A.C. Creswell, Cairo: American University in Cairo Press, 1965, 237-252.</p>
<p>خالد معاذ هم از برترین&zwnj;های سوریه بود که با ژان سواژه (Jean Sauvaget) کار می&zwnj;کرد؛ به&zwnj;تعبیر اندره ریموند معاذ &laquo;در سایۀ سواژه ماند&raquo;. نگاه کنید به:</p>
<p dir="ltr">&nbsp;Andr&eacute; Raymond, &lsquo;The Traditional Arab City&rsquo;, in Youssef M. Choueiri, ed., A Companion to the History of the Middle East, Oxford/Malden, MA: Blackwell Publishing, 2005, 207-225, esp. 211.</p>
<p>[28] در ایران گرایش مزبور را آرتور اپهام پوپ و فیلیس اکرمن آغازیدند:</p>
<p dir="ltr">&nbsp;A survey of Persian art, from prehistoric times to the present, 5 vols, 1st ed., London/New York: Oxford University Press, 1938-1939.</p>
<p>نمونۀ دیگر ایرانی محسن فروغی است، شاهکارهای معماری ایران (تهران: انجمن معماران ایرانی)؛ نادر اردلان و لالۀ بختیار حس وحدت را نگاشتند؛ عباس دانشوری پژوهشی موضوع&zwnj;شناختی دربارۀ برج&zwnj;مقبره&zwnj;های سده&zwnj;های میانۀ ایران را نوشت (Lexington, KY: Mazda, 1986)؛ و دونالد ویلبر نویسندۀ معماری اسلامی ایران در دورۀ ایلخانان (New York: Greenwood Press, 1969) بود. از مصداق&zwnj;های تُرک می&zwnj;شود به جلال اسد ارسوان اشاره کرد: L&rsquo;art Turc: Depuis Son Origine Jusqu&rsquo;&agrave; Nos Jours, Istanbul: Devlet basimevi, 1939؛ همچنین بهجت اونسال (معماری اسلامی ترکیه در دوران سلجوقیان و عثمانیان (Londan, A.Tiranti, 1959)؛ اکتای اسلاناپا (هنر و معماری ترکی (London: Faber and Faber, 1971))؛ و اکرم اکروگال که ویراستار کتاب هنر و معماری ترکیه (, New York: Rizzoli, 1980) بود.</p>
<p dir="ltr">[29] Titus Burckhardt</p>
<p dir="ltr">[30]&nbsp; Transcendental از بین انواع معادل&zwnj;های ممکن برای این واژه، ناگزیر &laquo;متعالی&raquo; را برگزیدم؛ زیرا تعبیرهای دیگر رایج در فارسی (چونان استعلایی، ایدئالیستی، اشراقی) بار فلسفی&zwnj;ای دارند که گمان نمی&zwnj;کنم مد نظر نویسنده بوده باشد (م.).<br />[31] Cf. Seyyed Hossein Nasr, Islamic Art and Spirituality, Albany: SUNY Press, 1987, and Titus Burckhardt, Art of Islam: language and meaning, London: World of Islam Festival, 1976.</p>
<p dir="ltr">[32] Universalists</p>
<p>[33] بیشترین پژوهش&zwnj;ها دراین&zwnj;باب را با مصداق شهرهای ترکیه کرده&zwnj;اند؛ برای نمونه نگاه کنید به:</p>
<p dir="ltr">&nbsp;G&uuml;ls&uuml;m Baydar Nalbantoglu, &lsquo;The Birth of an Aesthetic Discourse in Ottoman Architecture&rsquo;, METU Journal of the Faculty of Architecture, 8(2), 1988, 115-122; Ali Uzay Peker, &lsquo;Western Influences on the Ottoman Empire and Occidentalism in the Architecture of Istanbul&rsquo;, Eighteenth-Century Life, 26(3), 2002, 139-163; Sibel Bozdoğan, &lsquo;Turkish Architecture between Ottomanism and Modernism, 1873&ndash;1931&rsquo;, in Anna Frangoudaki and &Ccedil;ağlar Keyder, eds, Ways to Modernity in Greece and Turkey: Encounters with Europe, 1850&ndash;1950, London: I.B. Tauris, 2007, 113-132.</p>
<p dir="ltr">[34] neo-Mamluk</p>
<p dir="ltr">[35] neo-Moorish</p>
<p dir="ltr">[36] neo-Saracenic</p>
<p dir="ltr">[37] Indo-Saracenic</p>
<p dir="ltr">[38] neo-Pharaonic</p>
<p dir="ltr">[39] neo-Sasanian</p>
<p dir="ltr">[40] neo-Hittite</p>
<p>[41] &nbsp;نویسنده در متن عامدانه از عبارت فرانسوی &laquo;envois&raquo; بهره برده است. نمونه&zwnj;های نسبتاً پرشماری از متون موجود است که مثلاً عنوان &laquo;envois de Rome&raquo; داشتند و در آن&zwnj;ها چیزی دربارۀ معماری و هنر روم باستان، یا گاه یونان باستان، عرضه شده بود (م.).</p>
<p dir="ltr">[42] Mercedes Volait, Architectes et Architectures de l&rsquo;&Eacute;gypte Moderne (1830-1950): Gen&egrave;se et essor d&rsquo;une expertise locale, Paris: Maisonneuve et Larose, 2005, 21-79, for a review of the transformation of architecture in modern Egypt</p>
<p>[43] عین&zwnj;الفیجة شهری در بیست&zwnj;وپنج کیلومتری جنوب دمشق است که شهرت آن به قرابت مکانی با چشمه&zwnj;های آب فیجة است که این چشمه&zwnj;ها سرمنشأ رود بردی سوریه هستند؛ نخست عثمانی&zwnj;ها بودند که در سال ۱۹۰۷ از این چشمه&zwnj;ها بهره&zwnj;برداری کردند تا آنکه کمپانی آب فیجه در سال ۱۹۲۴ تأسیس شد و از پردرآمدترین شرکت&zwnj;های آن منطقه در نیمۀ نخست سدۀ بیستم بود. مقر اصلی و اداری این شرکت در دمشق واقع است (م.)</p>
<p dir="ltr">[44] Anthony D. King, &lsquo;Internationalism, Imperialism, Postcolonialism, Globalization: Frameworks for Vernacular Architecture&rsquo;, Perspectives in Vernacular Architecture, 13(2), 2006/2007, 64-75; Dennis Alan Mann, &lsquo;Between Traditionalism and Modernism: Approaches to a Vernacular Architecture&rsquo;, Journal of Architectural Education, 39(2), 1985, 10-16; Panayiota Pyla, &lsquo;Hassan Fathy Revisited: Postwar Discourses on Science, Development, and Vernacular Architecture&rsquo;, Journal of Architectural Education, 60(3), 2007, 28-39.</p>
<p dir="ltr">[45] visionary</p>
<p>[46] برای مطالعۀ روند تحوّل اندیشه&zwnj;های فتحی، این منابع را مطالعه کنید:</p>
<p dir="ltr">Hassan Fathy, Gourna; a tale of two villages, Cairo: Ministry of Culture, 1969; Hassan Fathy, Architecture for the Poor, Chicago: University Press, 1976; Hassan Fathy, Qissat mashrabiyah: masrahiyah dhat arbaat fusul, Beirut: Sharikat al-Matbuat lil-Tawzi wa-al-Nashir, 1991; Hassan Fathy, Yutubia, Beirut: Sharikat al-Matbu&rsquo;at lil-Tawzi wa-al-Nashir, 1991; Hassan Fathy, Walter Shearer and &lsquo;Abd al-Rahman Sultan, Natural energy and vernacular architecture: principles and examples with reference to hot arid climates, Chicago: University of Chicago Press, 1986); Hasan-Uddin Khan, ed., Hassan Fathy, Singapore: Concept Media, 1985; James Steele, The Hassan Fathy Collection: A Catalogue of Visual Documents at The Aga Khan Award for Architecture, Geneva: The Aga Khan Trust for Culture, 1989; idem, An Architecture for the People: The Complete Works of Hassan Fathy, Cairo: American University in Cairo Press, 1997.</p>
<p dir="ltr">[47] Chant Avedissian</p>
<p>[48] آنچه رباط در مقاله&zwnj;اش به کار برده &laquo;Islamic supra-nationalist&raquo; است. عبارت supranationalism را برای نهادهایی همچون اتحادیۀ اروپا به کار می&zwnj;برند که درمجوع، از انواع اتحادیه&zwnj;های متشکل از چندین کشور و دولت سیاسی به شمار می&zwnj;روند. گویا عبارت &laquo;فراملی&raquo; را متعاقب بمباران اتمی هیروشیما و ناکازاکی، و در قالب پیشنهاد شکل&zwnj;گیری نهادی فراملی به کار بردند؛ نهادی که بخشی از قدرت دولت&zwnj;ها، به&zwnj;جز قدرتِ پلیس&zwnj;های شهری، را بر عهده بگیرد. نیز نخستین بار در قرارداد پاریس (۱۹۵۱) از عبارت فراملی استفاده کرده&zwnj;اند. به نظر می&zwnj;رسد مراد از &laquo;فراملی&zwnj;گرایی اسلامی&raquo; نهادی شبیه به اتحادیۀ اروپا، منتاها با مشارکت کشورهای اسلامی یا در نمونۀ انور سادات کشورهای عربی باشد؛ هرچند نمونه&zwnj;هایی مثل اتحادیۀ عرب و اتحادیۀ کشورهای اسلامی هنوز آن&zwnj;قدرها قدرت سیاسی و نظامی ندارند که درخور تخصیص عنوان &laquo;اتحادیۀ فراملی&raquo; باشند (م.).</p>
<p dir="ltr">[49] Gamal Abdel Nasser</p>
<p dir="ltr">[50] Anwar al-Sadat</p>
<p dir="ltr">[51] See Nasser Rabbat, &lsquo;Hassan Fathy and the Identity Debate&rsquo;, in Gilane Tawadros and Sarah Campbell, eds, Fault Lines: Contemporary African Art and Shifting Landscapes, London: Institute of International Visual Art, 2003, 196-203. For a more critical analysis of Fathy&rsquo;s classist politics see Timothy Mitchell, &lsquo;Making the Nation: The Politics of Heritage in Egypt&rsquo;, in Nezar AlSayyad, ed., Consuming Tradition, Manufacturing Heritage: Global Norms and Urban Forms in the Age of Tourism, New York: Routledge, 2001, 212-239, esp. 213-222.</p>
<p dir="ltr">[52] Only a few &lsquo;Islamicist&rsquo; historians of Islamic architecture can be identified: Taha al-Wali, Al-Masajid fi-l Islam, Beirut: Dar al-&rsquo;Ilm lil-Malayin, 1988; &lsquo;Abd al-Baqi Ibrahim, Al-Manzur al-Islami lil Nazariyya al-Mi&rsquo;mariyya, Cairo: Markaz al-Dirasat al-Tarikhiyya wa-l Mi&rsquo;mariyya, 1986; &lsquo;Abd al-Baqi Ibrahim and Hazim Muhammad Ibrahim, Al-Manzur al-Tarikhi lil-&rsquo;Imara fi-l Mashriq al-&rsquo;Arabi, Cairo: Markaz al-Dirasat al-Tarikhiyya wa-l Mi&rsquo;mariyya, 1993; Hayyan Sidawi, Al-Islam wa Fi&rsquo;awiyyat Tatawwur al-&rsquo;Imara al-&rsquo;Arabiyya, Paris/Beirut: Dar al-Mutanabbi, 1992.</p>
<p dir="ltr">[53] Sharon Nagy, &lsquo;Dressing Up Downtown: urban development and government public image in Qatar&rsquo;, City &amp; Society, 12(1), 2000, 125-147; Khaled Adham, &lsquo;Cairo&rsquo;s Urban d&eacute;j&agrave;-vu: Globalization and Colonial Fantasies&rsquo;, in Y. Elsheshtawy, ed., Planning Middle Eastern Cities: An Urban Kaleidoscope, London: Routledge, 2004, 134-168; Khaled Adham, &lsquo;Rediscovering the Island: Doha&rsquo;s Urbanity from Pearls to Spectacle&rsquo;, in Yasser Elsheshtawy, ed., The evolving Arab city: tradition, modernity, and urban development, London/New York: Routledge, 2008, 218-257; Hassan-Uddin Khan, &lsquo;Identity, Globalization, and the Contemporary Islamic City&rsquo;, in Renata Holod, Attilio Petruccioli and Andr&eacute; Raymond, eds, The City in the Islamic World, Leiden: Brill, 2008, 1035-1062; Yasser Elsheshtawy, &lsquo;Redrawing Boundaries: Dubai, the Emergence of a Global City&rsquo;, in Yasser Elsheshtway, ed., Planning the Middle East City: An Urban Kaleidoscope in a Globalizing World, New York: Routledge, 2004, 169-199</p>
<p>[54] داو: هر یک از انواع قایق&zwnj;های بادبانی خلیجِ&zwnj;فارس (فرهنگ معاصر پویا) (م.)</p>
<p dir="ltr">[55] Aga Khan Award for Islamic Architecture</p>
<p dir="ltr">[56] Aga Khan Program for Islamic Architecture</p>
<p>[57] نویسنده نه از &laquo;eclectic&raquo; بلکه از &laquo;Syncretic&raquo; بهره برده است؛ واژۀ اخیر در فلسفه (ی ادیان، الاهیات، اسطوره&zwnj;شناسی) نیز به کار می&zwnj;رود و بر اندیشه&zwnj;ای دلالت دارد که هواخواه امتزاج یا وحدت اندیشه&zwnj;هایی است که خاستگاه&zwnj;هایی متفاوت دارند. این واژه را در زبان&zwnj;شناسی و علوم سیاسی و... نیز به کار می&zwnj;گیرند. ازآنجا که واژۀ جاافتادۀ &laquo;معماری التقاطی&raquo; ناظر بر &laquo;eclectic architecture&raquo; است، در این ترجمه از &laquo;معماری تلفیقی&raquo; به&zwnj;جای &laquo;syncretic architecture&raquo; استفاده شده است (م.).</p>
<p dir="ltr">[58] Sibel Bozdoğan, &lsquo;The Aga Khan Award for Architecture: A Philosophy of Reconciliation&rsquo;, Journal of Architectural Education, 45(3), 1992, 182-188.</p>
<p dir="ltr">[59] Spiro Kostof, Christian Norberg-Schulz and Mohammed Arkoun, &lsquo;Approaches to Education&rsquo;, in Ahmet Evin, ed., Architecture Education in the Islamic World, Singapore: Aga Khan Award for Architecture, 1986, 1-21.</p>
<p dir="ltr">[60] Oleg Grabar, The Formation of Islamic Art, New Haven: Yale University Press, 1973, 2nd ed. 1987.</p>
<p dir="ltr">[61] particularism</p>
<p dir="ltr">[62] Cf. the special issue of the journal RES, vol. 43, 2003, subtitled Islamic Arts (in the plural).</p>
<p>[63] لیست آثار مربوط لیستی درازدامان است؛ برای مشاهدۀ منتخبی از این آثار نگاه کنید به:</p>
<p dir="ltr">R.A. Jairazbhoy, &lsquo;The Taj Mahal in the Context of East and West: Study in the Comparative Method&rsquo;, Journal of the Warburg Courtauld Institute, 24, 1961, 59-88; Patrick Connor, Oriental Architecture in the West, London: Thames &amp; Hudson, 1979; G&uuml;lru Necipoğlu, &lsquo;Suleyman the Magnificent and the representation of power in the context of Ottoman-Hapsburg-papal rivalry&rsquo;, Art Bulletin, 71(3), 1989, 401-427; Sibel Bozdoğan, &lsquo;Journey to the East: Ways of Looking at the Orient and the Question of Representation&rsquo;, Journal of Architectural Education, 41(4), 1988, 38-45.</p>
<p>[64] هواخواه این چارچوب مفهومی، مارشال هاجسون (Marshall Hodgson)، مؤلف کتاب مفهوم اسلام (The Venture of Islam) بود؛ آنجا که نوشت: &laquo;برای مطالعۀ سیر سازوکار جهان مسکون (oikoumenic) باید از الگوهای غربی و نیز از دوگانۀ شرقی&zwnj;غربی بگذریم؛ همچنین ضرورتاً باید نظریه&zwnj;پردازی&zwnj;هایمان را از قید دگرگونی اندیشه&zwnj;ها، که خود برآمده از الگویی غربی است، وارهانیم&raquo;. نگاه کنید به:</p>
<p dir="ltr">&nbsp;See Rethinking World History: Essays on Europe, Islam, and World History, Edmund Burke III, ed., Cambridge: Cambridge University Press, 1993, 292.</p>
<p dir="ltr">[65] G&uuml;ls&uuml;m Baydar, &lsquo;Toward Postcolonial Openings: Rereading Sir Banister Fletcher&rsquo;s &ldquo;History of Architecture&rdquo;&lsquo;, Assemblage, 35, 1998, 6-17; Erika Naginski, &lsquo;Riegl, Archaeology, and the Periodization of Culture&rsquo;, RES, 40, 2001, 115-132. For a specific example of how Islamic architecture was confined to a premodern status in Dutch scholarship, see the discussion in Eric Roose, The Architectural Representation of Islam: Muslim-Commissioned Mosque Design in the Netherlands, Amsterdam: Amsterdam University Press, 2009, 9-11 and notes.</p>
<p dir="ltr">[66] institutional power</p>
<p dir="ltr">[67] tout court</p>
<p>[68] از نمونه&zwnj;های اخیر به&zwnj;دیدۀ&zwnj;تردیدگرفتن این دسته&zwnj;بندی&zwnj;ها، مقالۀ دانا آرنولد است:</p>
<p dir="ltr">&nbsp;&lsquo;Beyond a Boundary: Towards an Architectural History of the Non-East&rsquo;, in Dana Arnold, Elvan Altan Ergut and Belgin Turan &Ouml;zkaya, eds, Rethinking Architectural Historiography, London: Routledge, 2006, 229-245.</p>
<p dir="ltr">[69] subjective</p>
<p dir="ltr">[70] collective</p>
<p dir="ltr">[71] See G&uuml;lru Necipoğlu, The Age of Sinan: Architectural Culture in the Ottoman Empire, Princeton: Princeton University Press, 2005, 127-152.</p>
<p dir="ltr">[72] See Nasser Rabbat, &lsquo;The Pedigreed Domain of Architecture: A View from the Cultural Margin&rsquo;, Perspecta, 44, 2011, 6-11, for a critique of the way architecture is classified in both profession and discipline today.</p>
<p dir="ltr">[73] Ubi Sumus?</p>
<p dir="ltr">[74] Epistemology</p>
<p>[75] این تغییر جهت معرفت&zwnj;شناسانه شیوۀ تاریخ&zwnj;پژوهی ما را نیز متأثر کرد؛ چنان&zwnj;که نقش فکری مذهب، حتی در زمانی که هنوز اثرگذار و مشهود بود، کوچک جلوه داده می&zwnj;شود. نگاه کنید به:</p>
<p dir="ltr">Michel de Certeau, The Writing of History, New York: Columbia University Press, 1988, esp. &lsquo;Making History: Problems of Method and Meaning&rsquo;, 19-55.</p>
<p>[76] به یاد سوءتفاهمی افتادم که استفادۀ خلبان پرواز شمارۀ ۹۹۰ سقوط&zwnj;کردۀ هواپیمایی مصر از عبارت مصطلح &laquo;توکلت علی الله&raquo; ایجاد کرده بود و با کشف جعبه&zwnj;سیاه آن هواپیما، شنیده شد. نگاه کنید به:&nbsp;</p>
<p dir="ltr">See Christopher S. Wren, &lsquo;The Crash of Egyptair: The Statement; Arabic Speakers Dispute Inquiry&rsquo;s Interpretation of Pilot&rsquo;s Words&rsquo;, The New York Times, 18 November 1999.</p>
<p>[استفادۀ خلبان از این عبارتِ عربی، بعضی مفسران را دچار این اشتباه کرده بود که سقوط آن بوئینگ۷۴۷ نتیجۀ یک عملیات انتحاری بوده است (م.)]</p>
<p dir="ltr">[77] Mohammed Arkoun, &lsquo;Muslim Character: The Essential and the Changeable&rsquo;, in A Rising Edifice: Contributions Towards a Better Understanding of Architectural Excellence in the Muslim World, Geneva: AKAA, 1989, 208-212.</p>
<p>[78] تاریخ&zwnj;نگاران مذهب&zwnj;اند که در پی انجام چنین کارهایی برمی&zwnj;آیند: کسی مثل خوان ادواردو کمپو (Juan Eduardo Campo). باآنکه او بر مذهب متمرکز شد و بر محصولِ تلفیقی (syncretic product) برهم&zwnj;کنش مذهب و دیگر عوامل فرهنگی، توجه چندانی نکرد.</p>
<p dir="ltr">Juan Eduardo Campo, The Other Sides of Paradise: Explorations into the Religious Meanings of Domestic Space in Islam, Columbia: University of South Carolina Press, 1991</p>